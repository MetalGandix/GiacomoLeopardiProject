<div class="container">

  <h1><i>Sezione dedicata ai testi</i></h1>
  <h2><i>Ogni testo può essere ascoltato tramite un audio contenente la recitazione</i></h2>

  <div class="text">

    <h1><b><i>A Silvia</i></b></h1>

    <p>Silvia, rimembri ancora</p>
    <p>quel tempo della tua vita mortale,</p>
    <p>quando beltà splendea</p>
    <p>negli occhi tuoi ridenti e fuggitivi,</p>
    <p>e tu, lieta e pensosa, il limitare</p>
    <p>di gioventù salivi?</p>
    <p>Sonavan le quiete</p>
    <p>stanze, e le vie d'intorno,</p>
    <p>al tuo perpetuo canto,</p>
    <p>allor che all'opre femminili intenta</p>
    <p>sedevi, assai contenta</p>
    <p>di quel vago avvenir che in mente avevi.</p>
    <p>Era il maggio odoroso: e tu solevi</p>
    <p>così menare il giorno.</p>
    <p style="margin-top: 35px;"></p>
    <p>Io gli studi leggiadri</p>
    <p>talor lasciando e le sudate carte,</p>
    <p>ove il tempo mio primo</p>
    <p>e di me si spendea la miglior parte,</p>
    <p>d'in su i veroni del paterno ostello</p>
    <p>porgea gli orecchi al suon della tua voce,</p>
    <p>ed alla man veloce</p>
    <p>che percorrea la faticosa tela.</p>
    <p>Mirava il ciel sereno,</p>
    <p>le vie dorate e gli orti,</p>
    <p>e quinci il mar da lungi, e quindi il monte.</p>
    <p>Lingua mortal non dice</p>
    <p>quel ch'io sentiva in seno.</p>
    <p style="margin-top: 35px;"></p>
    <p>Che pensieri soavi,</p>
    <p>che speranze, che cori, o Silvia mia!</p>
    <p>Quale allor ci apparia</p>
    <p>la vita umana e il fato!</p>
    <p>Quando sovviemmi di cotanta speme,</p>
    <p>un affetto mi preme</p>
    <p>acerbo e sconsolato,</p>
    <p>e tornami a doler di mia sventura.</p>
    <p>O natura, o natura,</p>
    <p>perché non rendi poi</p>
    <p>quel che prometti allor? perché di tanto</p>
    <p>inganni i figli tuoi?</p>
    <p style="margin-top: 35px;"></p>
    <p>Tu pria che l'erbe inaridisse il verno,</p>
    <p>da chiuso morbo combattuta e vinta,</p>
    <p>perivi, o tenerella. E non vedevi</p>
    <p>il fior degli anni tuoi;</p>
    <p>non ti molceva il core</p>
    <p>la dolce lode or delle negre chiome,</p>
    <p>or degli sguardi innamorati e schivi;</p>
    <p>né teco le compagne ai dì festivi</p>
    <p>ragionavan d'amore.</p>
    <p style="margin-top: 35px;"></p>
    <p>Anche perìa fra poco</p>
    <p>la speranza mia dolce: agli anni miei</p>
    <p>anche negaro i fati</p>
    <p>la giovinezza. Ahi come,</p>
    <p>come passata sei,</p>
    <p>cara compagna dell'età mia nova,</p>
    <p>mia lacrimata speme!</p>
    <p>Questo è quel mondo? questi</p>
    <p>i diletti, l'amor, l'opre, gli eventi,</p>
    <p>onde cotanto ragionammo insieme?</p>
    <p>questa la sorte delle umane genti?</p>
    <p>All'apparir del vero</p>
    <p>tu, misera, cadesti: e con la mano</p>
    <p>la fredda morte ed una tomba ignuda</p>
    <p>mostravi di lontano.</p>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Sopra il ritratto di una bella donna scolpito nel monumento sepolcrale della medesima</i></b></h1>

    <p>Tal fosti: or qui sotterra</p>
    <p>Polve e scheletro sei. Su l'ossa e il fango</p>
    <p>Immobilmente collocato invano,</p>
    <p>Muto, mirando dell'etadi il volo,</p>
    <p>Sta, di memoria solo</p>
    <p>E di dolor custode, il simulacro</p>
    <p>Della scorsa beltà. Quel dolce sguardo,</p>
    <p>Che tremar fe, se, come or sembra, immoto</p>
    <p>In altrui s'affisò; quel labbro, ond'alto</p>
    <p>Par, come d'urna piena,</p>
    <p>Traboccare il piacer; quel collo, cinto</p>
    <p>Già di desio; quell'amorosa mano,</p>
    <p>Che spesso, ove fu porta,</p>
    <p>Sentì gelida far la man che strinse</p>
    <p>E il seno, onde la gente</p>
    <p>Visibilmente di pallor si tinse,</p>
    <p>Furo alcun tempo: or fango</p>
    <p>Ed ossa sei: la vista</p>
    <p>Vituperosa e trista un sasso asconde.</p>
    <p style="margin-top: 35px;"></p>
    <p>Così riduce il fato</p>
    <p>Qual sembianza fra noi parve più viva</p>
    <p>Immagine del ciel. Misterio eterno</p>
    <p>Dell'esser nostro. Oggi d'eccelsi, immensi</p>
    <p>Pensieri e sensi inenarrabil fonte,</p>
    <p>Beltà grandeggia, e pare</p>
    <p>Quale splendor vibrato</p>
    <p>Da natura immortal su queste arene,</p>
    <p style="margin-top: 35px;"></p>
    <p>Di sovrumani fati,</p>
    <p>Di fortunati regni e d'aurei mondi</p>
    <p>Segno e sicura spene</p>
    <p>Dare al mortale stato:</p>
    <p>Diman, per lieve forza,</p>
    <p>Sozzo a vedere, abominoso, abbietto</p>
    <p>Divien quel che fu dianzi</p>
    <p>Quasi angelico aspetto,</p>
    <p>E dalle menti insieme</p>
    <p>Quel che da lui moveva</p>
    <p>Ammirabil concetto si dilegua.</p>
    <p style="margin-top: 35px;"></p>
    <p>Desiderii infiniti</p>
    <p>E visioni altere</p>
    <p>Crea nel vago pensiere</p>
    <p>Per natural virtù, dotto concento;</p>
    <p>Onde per mar delizioso, arcano</p>
    <p>Erra lo spirto umano,</p>
    <p>Quasi come a diporto</p>
    <p>Ardito notator per l'Oceano:</p>
    <p>Ma se un discorde accento</p>
    <p>Fere l'orecchio, in nulla</p>
    <p>Torna quel paradiso in un momento.</p>
    <p style="margin-top: 35px;"></p>
    <p>Natura umana, or come,</p>
    <p>Se frale in tutto e vile,</p>
    <p>Se polve e ombra sei, tant’alto senti?</p>
    <p>Se in parte anco gentile,</p>
    <p>Come i più degni tuoi moti e pensieri</p>
    <p>Son così di leggeri</p>
    <p>Da sì basse cagioni e desti e spenti?</p>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Il sabato del villaggio</i></b></h1>

    <p>La donzelletta vien dalla campagna</p>
    <p>in sul calar del sole,</p>
    <p>col suo fascio dell'erba; e reca in mano</p>
    <p>un mazzolin di rose e viole,</p>
    <p>onde, siccome suole, ornare ella si appresta</p>
    <p>dimani, al dí di festa, il petto e il crine.</p>
    <p>Siede con le vicine</p>
    <p>su la scala a filar la vecchierella,</p>
    <p>incontro là dove si perde il giorno;</p>
    <p>e novellando vien del suo buon tempo,</p>
    <p>quando ai dí della festa ella si ornava,</p>
    <p>ed ancor sana e snella</p>
    <p>solea danzar la sera intra di quei</p>
    <p>ch'ebbe compagni nell'età piú bella.</p>
    <p>Già tutta l'aria imbruna,</p>
    <p>torna azzurro il sereno, e tornan l'ombre</p>
    <p>giú da' colli e da' tetti,</p>
    <p>al biancheggiar della recente luna.</p>
    <p>Or la squilla dà segno</p>
    <p>della festa che viene;</p>
    <p>ed a quel suon diresti</p>
    <p>che il cor si riconforta.</p>
    <p>I fanciulli gridando</p>
    <p>su la piazzuola in frotta,</p>
    <p>e qua e là saltando,</p>
    <p>fanno un lieto romore;</p>
    <p>e intanto riede alla sua parca mensa,</p>
    <p>fischiando, il zappatore,</p>
    <p>e seco pensa al dí del suo riposo.</p>
    <p style="margin-top: 35px;"></p>
    <p>Poi quando intorno è spenta ogni altra face,</p>
    <p>e tutto l'altro tace,</p>
    <p>odi il martel picchiare, odi la sega</p>
    <p>del legnaiuol, che veglia</p>
    <p>nella chiusa bottega alla lucerna,</p>
    <p>e s'affretta, e s'adopra</p>
    <p>di fornir l'opra anzi al chiarir dell'alba.</p>
    <p style="margin-top: 35px;"></p>
    <p>Questo di sette è il più gradito giorno,</p>
    <p>pien di speme e di gioia:</p>
    <p>diman tristezza e noia</p>
    <p>recheran l'ore, ed al travaglio usato</p>
    <p>ciascuno in suo pensier farà ritorno.</p>
    <p style="margin-top: 35px;"></p>
    <p>Garzoncello scherzoso,</p>
    <p>cotesta età fiorita</p>
    <p>è come un giorno d'allegrezza pieno,</p>
    <p>giorno chiaro, sereno,</p>
    <p>che precorre alla festa di tua vita.</p>
    <p>Godi, fanciullo mio; stato soave,</p>
    <p>stagion lieta è cotesta.</p>
    <p>Altro dirti non vo'; ma la tua festa</p>
    <p>ch'anco tardi a venir non ti sia grave.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>L'infinito</i></b></h1>

    <p>Sempre caro mi fu quest'ermo colle,</p>
    <p>e questa siepe, che da tanta parte</p>
    <p>dell'ultimo orizzonte il guardo esclude.</p>
    <p>Ma sedendo e mirando, interminati</p>
    <p>spazi di là da quella, e sovrumani</p>
    <p>silenzi, e profondissima quïete</p>
    <p>io nel pensier mi fingo, ove per poco</p>
    <p>il cor non si spaura. E come il vento</p>
    <p>odo stormir tra queste piante, io quello</p>
    <p>infinito silenzio a questa voce</p>
    <p>vo comparando: e mi sovvien l'eterno,</p>
    <p>e le morte stagioni, e la presente</p>
    <p>e viva, e il suon di lei. Così tra questa</p>
    <p>immensità s'annega il pensier mio:</p>
    <p>e il naufragar m'è dolce in questo mare</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Le ricordanze VV 50-70</i></b></h1>

    <p>Viene il vento recando il suon dell'ora</p>
    <p>Dalla torre del borgo. Era conforto</p>
    <p>Questo suon, mi rimembra, alle mie notti,</p>
    <p>Quando fanciullo, nella buia stanza,</p>
    <p>Per assidui terrori io vigilava,</p>
    <p>Sospirando il mattin. Qui non è cosa</p>
    <p>Ch'io vegga o senta, onde un'immagin dentro</p>
    <p>Non torni, e un dolce rimembrar non sorga.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Il passero solitario</i></b></h1>

    <p>D'in su la vetta della torre antica,</p>
    <p>Passero solitario, alla campagna</p>
    <p>Cantando vai finché non more il giorno;</p>
    <p>Ed erra l'armonia per questa valle.</p>
    <p>Primavera dintorno</p>
    <p>Brilla nell'aria, e per li campi esulta,</p>
    <p>Sì ch'a mirarla intenerisce il core.</p>
    <p>Odi greggi belar, muggire armenti;</p>
    <p>Gli altri augelli contenti, a gara insieme</p>
    <p>Per lo libero ciel fan mille giri,</p>
    <p>Pur festeggiando il lor tempo migliore:</p>
    <p style="margin-top: 35px;"></p>
    <p>Tu pensoso in disparte il tutto miri;</p>
    <p>Non compagni, non voli,</p>
    <p>Non ti cal d'allegria, schivi gli spassi;</p>
    <p>Canti, e così trapassi</p>
    <p>Dell'anno e di tua vita il più bel fiore.</p>
    <p>Oimè, quanto somiglia</p>
    <p>Al tuo costume il mio! Sollazzo e riso,</p>
    <p>Della novella età dolce famiglia,</p>
    <p style="margin-top: 35px;"></p>
    <p>E te german di giovinezza, amore,</p>
    <p>Sospiro acerbo de' provetti giorni,</p>
    <p>Non curo, io non so come; anzi da loro</p>
    <p>Quasi fuggo lontano;</p>
    <p>Quasi romito, e strano</p>
    <p>Al mio loco natio,</p>
    <p>Passo del viver mio la primavera.</p>
    <p>Questo giorno ch'omai cede la sera,</p>
    <p>Festeggiar si costuma al nostro borgo.</p>
    <p style="margin-top: 35px;"></p>
    <p>Odi per lo sereno un suon di squilla,</p>
    <p>Odi spesso un tonar di ferree canne,</p>
    <p>Che rimbomba lontan di villa in villa.</p>
    <p>Tutta vestita a festa</p>>
    <p>La gioventù del loco</p>>
    <p>Lascia le case, e per le vie si spande;</p>
    <p>E mira ed è mirata, e in cor s'allegra.</p>
    <p style="margin-top: 35px;"></p>
    <p>Io solitario in questa</p>
    <p>Rimota parte alla campagna uscendo,</p>
    <p>Ogni diletto e gioco</p>
    <p>Indugio in altro tempo: e intanto il guardo</p>
    <p>Steso nell'aria aprica</p>
    <p>Mi fere il Sol che tra lontani monti,</p>
    <p>Dopo il giorno sereno,</p>
    <p>Cadendo si dilegua, e par che dica</p>
    <p>Che la beata gioventù vien meno.</p>
    <p style="margin-top: 35px;"></p>
    <p>Tu solingo augellin, venuto a sera</p>
    <p>Del viver che daranno a te le stelle,</p>
    <p>Certo del tuo costume</p>
    <p>Non ti dorrai; che di natura è frutto</p>
    <p>Ogni vostra vaghezza.</p>
    <p>A me, se di vecchiezza</p>
    <p>La detestata soglia</p>
    <p>Evitar non impetro,</p>
    <p>Quando muti questi occhi all'altrui core,</p>
    <p>E lor fia voto il mondo, e il dì futuro</p>
    <p>Del dì presente più noioso e tetro,</p>
    <p>Che parrà di tal voglia?</p>
    <p>Che di quest'anni miei? Che di me stesso?</p>
    <p>Ahi pentirommi, e spesso,</p>
    <p>Ma sconsolato, volgerommi indietro.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Alla sua donna</i></b></h1>

    <p>Cara beltà che amore</p>
    <p>Lunge m’inspiri o nascondendo il viso,</p>
    <p>Fuor se nel sonno il core</p>
    <p>Ombra diva mi scuoti,</p>
    <p>O ne’ campi ove splenda</p>
    <p>Più vago il giorno e di natura il riso;</p>
    <p>Forse tu l’innocente</p>
    <p>Secol beasti che dall’oro ha nome,</p>
    <p>Or leve intra la gente</p>
    <p>Anima voli? o te la sorte avara</p>
    <p>Ch’a noi t’asconde, agli avvenir prepara?</p>
    <p style="margin-top: 35px;"></p>
    <p>Viva mirarti omai</p>
    <p>Nulla spene m’avanza;</p>
    <p>S’allor non fosse, allor che ignudo e solo</p>
    <p>Per novo calle a peregrina stanza</p>
    <p>Verrà lo spirto mio. Già sul novello</p>
    <p>Aprir di mia giornata incerta e bruna,</p>
    <p>Te viatrice in questo arido suolo</p>
    <p>Io mi pensai. Ma non è cosa in terra</p>
    <p>Che ti somigli; e s’anco pari alcuna</p>
    <p>Ti fosse al volto, agli atti, alla favella,</p>
    <p>Saria, così conforme, assai men bella.</p>
    <p style="margin-top: 35px;"></p>
    <p>Fra cotanto dolore</p>
    <p>Quanto all’umana età propose il fato,</p>
    <p>Se vera e quale il mio pensier ti pinge,</p>
    <p>Alcun t’amasse in terra, a lui pur fora</p>
    <p>Questo viver beato:</p>
    <p>E ben chiaro vegg’io siccome ancora</p>
    <p>Seguir loda e virtù qual ne’ prim’anni</p>
    <p>L’amor tuo mi farebbe. Or non aggiunse</p>
    <p>Il ciel nullo conforto ai nostri affanni;</p>
    <p>E teco la mortal vita saria</p>
    <p>Simile a quella che nel cielo india.</p>
    <p style="margin-top: 35px;"></p>
    <p>Per le valli, ove suona</p>
    <p>Del faticoso agricoltore il canto,</p>
    <p>Ed io seggo e mi lagno</p>
    <p>Del giovanile error che m’abbandona;</p>
    <p>E per li poggi, ov’io rimembro e piagno</p>
    <p>I perduti desiri, e la perduta</p>
    <p>Speme de’ giorni miei; di te pensando,</p>
    <p>A palpitar mi sveglio. E potess’io,</p>
    <p>Nel secol tetro e in questo aer nefando</p>,
    <p>L’alta specie serbar; che dell’imago,</p>
    <p>Poi che del ver m’è tolto, assai m’appago.</p>
    <p style="margin-top: 35px;"></p>
    <p>Se dell’eterne idee</p>
    <p>L’una sei tu, cui di sensibil forma</p>
    <p>Sdegni l’eterno senno esser vestita,</p>
    <p>E fra caduche spoglie</p>
    <p>Provar gli affanni di funerea vita;</p>
    <p>O s’altra terra ne’ superni giri</p>
    <p>Fra’ mondi innumerabili t’accoglie,</p>
    <p>E più vaga del Sol prossima stella</p>
    <p>T’irraggia, e più benigno etere spiri;</p>
    <p>Di qua dove son gli anni infausti e brevi,</p>
    <p>Questo d’ignoto amante inno ricevi.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>La sera del dì di festa</i></b></h1>

    <p>Dolce e chiara è la notte e senza vento,</p>
    <p>E queta sovra i tetti e in mezzo agli orti</p>
    <p>Posa la luna, e di lontan rivela</p>
    <p>Serena ogni montagna. O donna mia,</p>
    <p>Già tace ogni sentiero, e pei balconi</p>
    <p>Rara traluce la notturna lampa:</p>
    <p>Tu dormi, che t'accolse agevol sonno</p>
    <p>Nelle tue chete stanze; e non ti morde</p>
    <p>Cura nessuna; e già non sai nè pensi</p>
    <p>Quanta piaga m'apristi in mezzo al petto.</p>
    <p>Tu dormi: io questo ciel, che sì benigno</p>
    <p>Appare in vista, a salutar m'affaccio,</p>
    <p>E l'antica natura onnipossente,</p>
    <p>Che mi fece all'affanno. A te la speme</p>
    <p>Nego, mi disse, anche la speme; e d'altro</p>
    <p>Non brillin gli occhi tuoi se non di pianto.</p>
    <p>Questo dì fu solenne: or da' trastulli</p>
    <p>Prendi riposo; e forse ti rimembra</p>
    <p>In sogno a quanti oggi piacesti, e quanti</p>
    <p>Piacquero a te: non io, non già, ch'io speri,</p>
    <p>Al pensier ti ricorro. Intanto io chieggo</p>
    <p>Quanto a viver mi resti, e qui per terra</p>
    <p>Mi getto, e grido, e fremo. Oh giorni orrendi</p>
    <p>In così verde etate! Ahi, per la via</p>
    <p>Odo non lunge il solitario canto</p>
    <p>Dell'artigian, che riede a tarda notte,</p>
    <p>Dopo i sollazzi, al suo povero ostello;</p>
    <p>E fieramente mi si stringe il core,</p>
    <p>A pensar come tutto al mondo passa,</p>
    <p>E quasi orma non lascia. Ecco è fuggito</p>
    <p>Il dì festivo, ed al festivo il giorno</p>
    <p>Volgar succede, e se ne porta il tempo</p>
    <p>Ogni umano accidente. Or dov'è il suono</p>
    <p>Di que' popoli antichi? or dov'è il grido</p>
    <p>De' nostri avi famosi, e il grande impero</p>
    <p>Di quella Roma, e l'armi, e il fragorio</p>
    <p>Che n'andò per la terra e l'oceano?</p>
    <p>Tutto è pace e silenzio, e tutto posa</p>
    <p>Il mondo, e più di lor non si ragiona.</p>
    <p>Nella mia prima età, quando s'aspetta</p>
    <p>Bramosamente il dì festivo, or poscia</p>
    <p>Ch'egli era spento, io doloroso, in veglia,</p>
    <p>Premea le piume; ed alla tarda notte</p>
    <p>Un canto che s'udia per li sentieri</p>
    <p>Lontanando morire a poco a poco,</p>
    <p>Già similmente mi stringeva il core.</p>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Il risorgimento</i></b></h1>

    <p>Credei ch'al tutto fossero</p>
    <p>In me, sul fior degli anni,</p>
    <p>Mancati i dolci affanni</p>
    <p>Della mia prima età:</p>
    <p>I dolci affanni, i teneri</p>
    <p>Moti del cor profondo,</p>
    <p>Qualunque cosa al mondo</p>
    <p>Grato il sentir ci fa.</p>
    <p style="margin-top: 35px;"></p>
    <p>Quante querele e lacrime</p>
    <p>Sparsi nel novo stato,</p>
    <p>Quando al mio cor gelato</p>
    <p>Prima il dolor mancò!</p>
    <p>Mancàr gli usati palpiti,</p>
    <p>L'amor mi venne meno,</p>
    <p>E irrigidito il seno</p>
    <p>di sospirar cessò!</p>
    <p style="margin-top: 35px;"></p>
    <p>Piansi spogliata, esanime</p>
    <p>Fatta per me la vita;</p>
    <p>La terra inaridita,</p>
    <p style="margin-top: 35px;"></p>
    <p>Chiusa in eterno gel;</p>
    <p>Deserto il dì; la tacita</p>
    <p>Notte più sola e bruna;</p>
    <p>Spenta per me la luna,</p>
    <p>Spente le stelle in ciel.</p>
    <p style="margin-top: 35px;"></p>
    <p>Pur di quel pianto origine</p>
    <p>Era l'antico affetto:</p>
    <p>Nell'intimo del petto</p>
    <p>Ancor viveva il cor.</p>
    <p>Chiedea l'usate immagini</p>
    <p>La stanca fantasia;</p>
    <p>E la tristezza mia</p>
    <p>Era dolore ancor.</p>
    <p style="margin-top: 35px;"></p>
    <p>Fra poco in me quell'ultimo</p>
    <p>dolore anco fu spento,</p>
    <p>E di più far lamento</p>
    <p>Valor non mi restò.</p>
    <p>Giacqui: insensato, attonito,</p>
    <p>Non dimandai conforto:</p>
    <p>Quasi perduto e morto,</p>
    <p>Il cor s'abbandonò.</p>
    <p style="margin-top: 35px;"></p>
    <p>Qual fui! quanto dissimile</p>
    <p>Da quel che tanto ardore,</p>
    <p>Che sì beato errore</p>
    <p>Nutrii nell'alma un dì!</p>
    <p>La rondinella vigile,</p>
    <p>Alle finestre intorno</p>
    <p>Cantando al novo giorno,</p>
    <p>Il cor non mi ferì:</p>
    <p style="margin-top: 35px;"></p>
    <p>Non all'autunno pallido</p>
    <p>In solitaria villa,</p>
    <p>La vespertina squilla,</p>
    <p>Il fuggitivo Sol.</p>
    <p>Invan brillare il vespero</p>
    <p>Vidi per muto calle,</p>
    <p>Invan sonò la valle</p>
    <p>Del flebile usignol.</p>
    <p style="margin-top: 35px;"></p>
    <p>E voi, pupille tenere,</p>
    <p>Sguardi furtivi, erranti,</p>
    <p>Voi de' gentili amanti</p>
    <p>Primo, immortale amor,</p>
    <p>Ed alla mano offertami</p>
    <p>Candida ignuda mano,</p>
    <p>Foste voi pure invano</p>
    <p>Al duro mio sopor.</p>
    <p style="margin-top: 35px;"></p>
    <p>D'ogni dolcezza vedovo,</p>
    <p>Tristo; ma non turbato,</p>
    <p>Ma placido il mio stato,</p>
    <p>Il volto era seren.</p>
    <p>Desiderato il termine</p>
    <p>Avrei del viver mio;</p>
    <p>Ma spento era il desio</p>
    <p>Nello spossato sen.</p>
    <p style="margin-top: 35px;"></p>
    <p>Qual dell'età decrepita</p>
    <p>L'avanzo ignudo e vile,</p>
    <p>Io conducea l'aprile</p>
    <p>Degli anni miei così:</p>
    <p>Così quegl'ineffabili</p>
    <p>Giorni, o mio cor, traevi,</p>
    <p>Che sì fugaci e brevi</p>
    <p>Il cielo a noi sortì.</p>
    <p style="margin-top: 35px;"></p>
    <p>Chi dalla grave, immemore</p>
    <p>Quiete or mi ridesta?</p>
    <p>Che virtù nova è questa,</p>
    <p>Questa che sento in me?</p>
    <p>Moti soavi, immagini,</p>
    <p>Palpiti, error beato,</p>
    <p>Per sempre a voi negato</p>
    <p>Questo mio cor non è?</p>
    <p style="margin-top: 35px;"></p>
    <p>Siete pur voi quell'unica</p>
    <p>Luce de' giorni miei?</p>
    <p>Gli affetti ch'io perdei</p>
    <p>Nella novella età?</p>
    <p>Se al ciel, s'ai verdi margini,</p>
    <p>Ovunque il guardo mira,</p>
    <p>Tutto un dolor mi spira,</p>
    <p>Tutto un piacer mi dà.</p>
    <p style="margin-top: 35px;"></p>
    <p>Meco ritorna a vivere</p>
    <p>La piaggia, il bosco, il monte;</p>
    <p>Parla al mio core il fonte,</p>
    <p>Meco favella il mar.</p>
    <p>Chi mi ridona il piangere</p>
    <p>Dopo cotanto obblio?</p>
    <p>E come al guardo mio</p>
    <p>Cangiato il mondo appar?</p>
    <p style="margin-top: 35px;"></p>
    <p>Forse la speme, o povero</p>
    <p>Mio cor, ti volse un riso?</p>
    <p>Ahi della speme il viso</p>
    <p>Io non vedrò mai più.</p>
    <p>Proprii mi diede i palpiti,</p>
    <p>Natura, e i dolci inganni.</p>
    <p>Sopiro in me gli affanni</p>
    <p>L'ingenita virtù;</p>
    <p style="margin-top: 35px;"></p>
    <p>Non l'annullàr: non vinsela</p>
    <p>Il fato e la sventura;</p>
    <p>Non con la vista impura</p>
    <p>L'infausta verità.</p>
    <p>Dalle mie vaghe immagini</p>
    <p>So ben ch'ella discorda:</p>
    <p>So che natura è sorda,</p>
    <p>Che miserar non sa.</p>
    <p style="margin-top: 35px;"></p>
    <p>Che non del ben sollecita</p>
    <p>Fu, ma dell'esser solo:</p>
    <p>Purchè ci serbi al duolo,</p>
    <p>Or d'altro a lei non cal.</p>
    <p>So che pietà fra gli uomini</p>
    <p>Il misero non trova;</p>
    <p>Che lui, fuggendo, a prova</p>
    <p>Schernisce ogni mortal.</p>
    <p style="margin-top: 35px;"></p>
    <p>Che ignora il tristo secolo</p>
    <p>Gl'ingegni e le virtudi;</p>
    <p>Che manca ai degni studi</p>
    <p>L'ignuda gloria ancor.</p>
    <p>E voi, pupille tremule,</p>
    <p>Voi, raggio sovrumano,</p>
    <p>So che splendete invano,</p>
    <p>Che in voi non brilla amor.</p>
    <p style="margin-top: 35px;"></p>
    <p>Nessuno ignoto ed intimo</p>
    <p>Affetto in voi non brilla:</p>
    <p>Non chiude una favilla</p>
    <p>Quel bianco petto in se.</p>
    <p>Anzi d'altrui le tenere</p>
    <p>Cure suol porre in gioco;</p>
    <p>E d'un celeste foco</p>
    <p>Disprezzo è la mercè.</p>
    <p style="margin-top: 35px;"></p>
    <p>Pur sento in me rivivere</p>
    <p>Gl'inganni aperti e noti;</p>
    <p>E de' suoi proprii moti</p>
    <p>Si maraviglia il sen.</p>
    <p>Da te, mio cor, quest'ultimo</p>
    <p>Spirto, e l'ardor natio,</p>
    <p>Ogni conforto mio</p>
    <p>Solo da te mi vien.</p>
    <p>Mancano, il sento, all'anima</p>
    <p>Alta, gentile e pura,</p>
    <p>La sorte, la natura,</p>
    <p>Il mondo e la beltà.</p>
    <p>Ma se tu vivi, o misero,</p>
    <p>Se non concedi al fato,</p>
    <p>Non chiamerò spietato</p>
    <p>chi lo spirar mi dà.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Le ricordanze</i></b></h1>

    <p>Vaghe stelle dell'Orsa, io non credea</p>
    <p>Tornare ancor per uso a contemplarvi</p>
    <p>Sul paterno giardino scintillanti,</p>
    <p>E ragionar con voi dalle finestre</p>
    <p>Di questo albergo ove abitai fanciullo,</p>
    <p>E delle gioie mie vidi la fine.</p>
    <p>Quante immagini un tempo, e quante fole</p>
    <p>Creommi nel pensier l'aspetto vostro</p>
    <p>E delle luci a voi compagne! allora</p>
    <p>Che, tacito, seduto in verde zolla,</p>
    <p>Delle sere io solea passar gran parte</p>
    <p>Mirando il cielo, ed ascoltando il canto</p>
    <p>Della rana rimota alla campagna!</p>
    <p>E la lucciola errava appo le siepi</p>
    <p>E in su l'aiuole, susurrando al vento</p>
    <p>I viali odorati, ed i cipressi</p>
    <p>Là nella selva; e sotto al patrio tetto</p>
    <p>Sonavan voci alterne, e le tranquille</p>
    <p>Opre de' servi. E che pensieri immensi,</p>
    <p>Che dolci sogni mi spirò la vista</p>
    <p>Di quel lontano mar, quei monti azzurri,</p>
    <p>Che di qua scopro, e che varcare un giorno</p>
    <p>Io mi pensava, arcani mondi, arcana</p>
    <p>Felicità fingendo al viver mio!</p>
    <p>Ignaro del mio fato, e quante volte</p>
    <p>Questa mia vita dolorosa e nuda</p>
    <p>Volentier con la morte avrei cangiato.</p>
    <p style="margin-top: 35px;"></p>
    <p>Nè mi diceva il cor che l'età verde</p>
    <p>Sarei dannato a consumare in questo</p>
    <p>Natio borgo selvaggio, intra una gente</p>
    <p>Zotica, vil; cui nomi strani, e spesso</p>
    <p>Argomento di riso e di trastullo,</p>
    <p>Son dottrina e saper; che m'odia e fugge,</p>
    <p>Per invidia non già, che non mi tiene</p>
    <p>Maggior di se, ma perchè tale estima</p>
    <p>Ch'io mi tenga in cor mio, sebben di fuori</p>
    <p>A persona giammai non ne fo segno.</p>
    <p>Qui passo gli anni, abbandonato, occulto,</p>
    <p>Senz'amor, senza vita; ed aspro a forza</p>
    <p>Tra lo stuol de' malevoli divengo:</p>
    <p>Qui di pietà mi spoglio e di virtudi,</p>
    <p>E sprezzator degli uomini mi rendo,</p>
    <p>Per la greggia ch'ho appresso: e intanto vola</p>
    <p>Il caro tempo giovanil; più caro</p>
    <p>Che la fama e l'allor, più che la pura</p>
    <p>Luce del giorno, e lo spirar: ti perdo</p>
    <p>Senza un diletto, inutilmente, in questo</p>
    <p>Soggiorno disumano, intra gli affanni,</p>
    <p>O dell'arida vita unico fiore.</p>
    <p style="margin-top: 35px;"></p>
    <p>Viene il vento recando il suon dell'ora</p>
    <p>Dalla torre del borgo. Era conforto</p>
    <p>Questo suon, mi rimembra, alle mie notti,</p>
    <p>Quando fanciullo, nella buia stanza,</p>
    <p>Per assidui terrori io vigilava,</p>
    <p>Sospirando il mattin. Qui non è cosa</p>
    <p>Ch'io vegga o senta, onde un'immagin dentro</p>
    <p>Non torni, e un dolce rimembrar non sorga.</p>
    <p>Dolce per se; ma con dolor sottentra</p>
    <p style="margin-top: 35px;"></p>
    <p>Il pensier del presente, un van desio</p>
    <p>Del passato, ancor tristo, e il dire: io fui.</p>
    <p>Quella loggia colà, volta agli estremi</p>
    <p>Raggi del dì; queste dipinte mura,</p>
    <p>Quei figurati armenti, e il Sol che nasce</p>
    <p>Su romita campagna, agli ozi miei</p>
    <p>Porser mille diletti allor che al fianco</p>
    <p>M'era, parlando, il mio possente errore</p>
    <p>Sempre, ov'io fossi. In queste sale antiche,</p>
    <p>Al chiaror delle nevi, intorno a queste</p>
    <p>Ampie finestre sibilando il vento,</p>
    <p>Rimbombaro i sollazzi e le festose</p>
    <p>Mie voci al tempo che l'acerbo, indegno</p>
    <p>Mistero delle cose a noi si mostra</p>
    <p>Pien di dolcezza; indelibata, intera</p>
    <p>Il garzoncel, come inesperto amante,</p>
    <p>La sua vita ingannevole vagheggia,</p>
    <p>E celeste beltà fingendo ammira.</p>
    <p style="margin-top: 35px;"></p>
    <p>O speranze, speranze; ameni inganni</p>
    <p>Della mia prima età! sempre, parlando,</p>
    <p>Ritorno a voi; che per andar di tempo,</p>
    <p>Per variar d'affetti e di pensieri,</p>
    <p>Obbliarvi non so. Fantasmi, intendo,</p>
    <p>Son la gloria e l'onor; diletti e beni</p>
    <p>Mero desio; non ha la vita un frutto,</p>
    <p>Inutile miseria. E sebben vóti</p>
    <p>Son gli anni miei, sebben deserto, oscuro</p>
    <p>Il mio stato mortal, poco mi toglie</p>
    <p>La fortuna, ben veggo. Ahi, ma qualvolta</p>
    <p>A voi ripenso, o mie speranze antiche,</p>
    <p>Ed a quel caro immaginar mio primo;</p>
    <p>Indi riguardo il viver mio sì vile</p>
    <p>E sì dolente, e che la morte è quello</p>
    <p>Che di cotanta speme oggi m'avanza;</p>
    <p style="margin-top: 35px;"></p>
    <p>Sento serrarmi il cor, sento ch'al tutto</p>
    <p>Consolarmi non so del mio destino.</p>
    <p>E quando pur questa invocata morte</p>
    <p>Sarammi allato, e sarà giunto il fine</p>
    <p>Della sventura mia; quando la terra</p>
    <p>Mi fia straniera valle, e dal mio sguardo</p>
    <p>Fuggirà l'avvenir; di voi per certo</p>
    <p>Risovverrammi; e quell'imago ancora</p>
    <p>Sospirar mi farà, farammi acerbo</p>
    <p>L'esser vissuto indarno, e la dolcezza</p>
    <p>Del dì fatal tempererà d'affanno.</p>
    <p style="margin-top: 35px;"></p>
    <p>E già nel primo giovanil tumulto</p>
    <p>Di contenti, d'angosce e di desio,</p>
    <p>Morte chiamai più volte, e lungamente</p>
    <p>Mi sedetti colà su la fontana</p>
    <p>Pensoso di cessar dentro quell'acque</p>
    <p>La speme e il dolor mio. Poscia, per cieco</p>
    <p>Malor, condotto della vita in forse,</p>
    <p>Piansi la bella giovanezza, e il fiore</p>
    <p>De' miei poveri dì, che sì per tempo</p>
    <p>Cadeva: e spesso all'ore tarde, assiso</p>
    <p>Sul conscio letto, dolorosamente</p>
    <p>Alla fioca lucerna poetando,</p>
    <p>Lamentai co' silenzi e con la notte</p>
    <p>Il fuggitivo spirto, ed a me stesso</p>
    <p>In sul languir cantai funereo canto.</p>
    <p style="margin-top: 35px;"></p>
    <p>Chi rimembrar vi può senza sospiri,</p>
    <p>O primo entrar di giovinezza, o giorni</p>
    <p>Vezzosi, inenarrabili, allor quando</p>
    <p>Al rapito mortal primieramente</p>
    <p>Sorridon le donzelle; a gara intorno</p>
    <p>Ogni cosa sorride; invidia tace,</p>
    <p>Non desta ancora ovver benigna; e quasi</p>
    <p>(Inusitata maraviglia!) il mondo</p>
    <p>La destra soccorrevole gli porge,</p>
    <p>Scusa gli errori suoi, festeggia il novo</p>
    <p>Suo venir nella vita, ed inchinando</p>
    <p>Mostra che per signor l'accolga e chiami?</p>
    <p>Fugaci giorni! a somigliar d'un lampo</p>
    <p>Son dileguati. E qual mortale ignaro</p>
    <p>Di sventura esser può, se a lui già scorsa</p>
    <p>Quella vaga stagion, se il suo buon tempo,</p>
    <p>Se giovanezza, ahi giovanezza, è spenta?</p>
    <p style="margin-top: 35px;"></p>
    <p>O Nerina! e di te forse non odo</p>
    <p>Questi luoghi parlar? caduta forse</p>
    <p>Dal mio pensier sei tu? Dove sei gita,</p>
    <p>Che qui sola di te la ricordanza</p>
    <p>Trovo, dolcezza mia? Più non ti vede</p>
    <p>Questa Terra natal: quella finestra,</p>
    <p>Ond'eri usata favellarmi, ed onde</p>
    <p>Mesto riluce delle stelle il raggio,</p>
    <p>E' deserta. Ove sei, che più non odo</p>
    <p>La tua voce sonar, siccome un giorno,</p>
    <p>Quando soleva ogni lontano accento</p>
    <p>Del labbro tuo, ch'a me giungesse, il volto</p>
    <p>Scolorarmi? Altro tempo. I giorni tuoi</p>
    <p>Furo, mio dolce amor. Passasti. Ad altri</p>
    <p>Il passar per la terra oggi è sortito,</p>
    <p>E l'abitar questi odorati colli.</p>
    <p>Ma rapida passasti; e come un sogno</p>
    <p>Fu la tua vita. Ivi danzando; in fronte</p>
    <p>La gioia ti splendea, splendea negli occhi</p>
    <p>Quel confidente immaginar, quel lume</p>
    <p>Di gioventù, quando spegneali il fato,</p>
    <p>E giacevi. Ahi Nerina! In cor mi regna</p>
    <p>L'antico amor. Se a feste anco talvolta,</p>
    <p>Se a radunanze io movo, infra me stesso</p>
    <p>Dico: o Nerina, a radunanze, a feste</p>
    <p>Tu non ti acconci più, tu più non movi.</p>
    <p>Se torna maggio, e ramoscelli e suoni</p>
    <p>Van gli amanti recando alle fanciulle,</p>
    <p>Dico: Nerina mia, per te non torna</p>
    <p>Primavera giammai, non torna amore.</p>
    <p>Ogni giorno sereno, ogni fiorita</p>
    <p>Piaggia ch'io miro, ogni goder ch'io sento,</p>
    <p>Dico: Nerina or più non gode; i campi,</p>
    <p>L'aria non mira. Ahi tu passasti, eterno</p>
    <p>Sospiro mio: passasti: e fia compagna</p>
    <p>D'ogni mio vago immaginar, di tutti</p>
    <p>I miei teneri sensi, i tristi e cari</p>
    <p>Moti del cor, la rimembranza acerba.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Canto notturno di un pastore errante dell'asia</i></b></h1>

    <p>Che fai tu, luna, in ciel? dimmi, che fai,</p>
    <p>Silenziosa luna?</p>
    <p>Sorgi la sera, e vai,</p>
    <p>Contemplando i deserti; indi ti posi.</p>
    <p>Ancor non sei tu paga</p>
    <p>Di riandare i sempiterni calli?</p>
    <p>Ancor non prendi a schivo, ancor sei vaga</p>
    <p>Di mirar queste valli?</p>
    <p>Somiglia alla tua vita</p>
    <p>La vita del pastore.</p>
    <p>Sorge in sul primo albore</p>
    <p>Move la greggia oltre pel campo, e vede</p>
    <p>Greggi, fontane ed erbe;</p>
    <p>Poi stanco si riposa in su la sera:</p>
    <p>Altro mai non ispera.</p>
    <p>Dimmi, o luna: a che vale</p>
    <p>Al pastor la sua vita,</p>
    <p>La vostra vita a voi? dimmi: ove tende</p>
    <p>Questo vagar mio breve,</p>
    <p>Il tuo corso immortale?</p>
    <p style="margin-top: 35px;"></p>
    <p>Vecchierel bianco, infermo,</p>
    <p>Mezzo vestito e scalzo,</p>
    <p>Con gravissimo fascio in su le spalle,</p>
    <p>Per montagna e per valle,</p>
    <p>Per sassi acuti, ed alta rena, e fratte,</p>
    <p>Al vento, alla tempesta, e quando avvampa</p>
    <p>L'ora, e quando poi gela,</p>
    <p>Corre via, corre, anela,</p>
    <p>Varca torrenti e stagni,</p>
    <p>Cade, risorge, e più e più s'affretta,</p>
    <p>Senza posa o ristoro,</p>
    <p>Lacero, sanguinoso; infin ch'arriva</p>
    <p>Colà dove la via</p>
    <p>E dove il tanto affaticar fu volto:</p>
    <p>Abisso orrido, immenso,</p>
    <p>Ov'ei precipitando, il tutto obblia.</p>
    <p>Vergine luna, tale</p>
    <p>E' la vita mortale.</p>
    <p style="margin-top: 35px;"></p>
    <p>Nasce l'uomo a fatica,</p>
    <p>Ed è rischio di morte il nascimento.</p>
    <p>Prova pena e tormento</p>
    <p>Per prima cosa; e in sul principio stesso</p>
    <p>La madre e il genitore</p>
    <p>Il prende a consolar dell'esser nato.</p>
    <p>Poi che crescendo viene,</p>
    <p>L'uno e l'altro il sostiene, e via pur sempre</p>
    <p>Con atti e con parole</p>
    <p>Studiasi fargli core,</p>
    <p>E consolarlo dell'umano stato:</p>
    <p>Altro ufficio più grato</p>
    <p>Non si fa da parenti alla lor prole.</p>
    <p>Ma perchè dare al sole,</p>
    <p>Perchè reggere in vita</p>
    <p>Chi poi di quella consolar convenga?</p>
    <p>Se la vita è sventura,</p>
    <p>Perchè da noi si dura?</p>
    <p>Intatta luna, tale</p>
    <p>E' lo stato mortale.</p>
    <p>Ma tu mortal non sei,</p>
    <p>E forse del mio dir poco ti cale.</p>
    <p>Pur tu, solinga, eterna peregrina,</p>
    <p>Che sì pensosa sei, tu forse intendi,</p>
    <p>Questo viver terreno,</p>
    <p>Il patir nostro, il sospirar, che sia;</p>
    <p>Che sia questo morir, questo supremo</p>
    <p>Scolorar del sembiante,</p>
    <p>E perir dalla terra, e venir meno</p>
    <p>Ad ogni usata, amante compagnia.</p>
    <p>E tu certo comprendi</p>
    <p>Il perchè delle cose, e vedi il frutto</p>
    <p>Del mattin, della sera,</p>
    <p>Del tacito, infinito andar del tempo.</p>
    <p>Tu sai, tu certo, a qual suo dolce amore</p>
    <p>Rida la primavera,</p>
    <p>A chi giovi l'ardore, e che procacci</p>
    <p>Il verno co' suoi ghiacci.</p>
    <p>Mille cose sai tu, mille discopri,</p>
    <p>Che son celate al semplice pastore.</p>
    <p>Spesso quand'io ti miro</p>
    <p>Star così muta in sul deserto piano,</p>
    <p>Che, in suo giro lontano, al ciel confina;</p>
    <p>Ovver con la mia greggia</p>
    <p>Seguirmi viaggiando a mano a mano;</p>
    <p>E quando miro in cielo arder le stelle;</p>
    <p>Dico fra me pensando:</p>
    <p>A che tante facelle?</p>
    <p>Che fa l'aria infinita, e quel profondo</p>
    <p>Infinito Seren? che vuol dir questa</p>
    <p>Solitudine immensa? ed io che sono?</p>
    <p>Così meco ragiono: e della stanza</p>
    <p>Smisurata e superba,</p>
    <p>E dell'innumerabile famiglia;</p>
    <p>Poi di tanto adoprar, di tanti moti</p>
    <p>D'ogni celeste, ogni terrena cosa,</p>
    <p>Girando senza posa,</p>
    <p>Per tornar sempre là donde son mosse;</p>
    <p>Uso alcuno, alcun frutto</p>
    <p>Indovinar non so. Ma tu per certo,</p>
    <p>Giovinetta immortal, conosci il tutto.</p>
    <p>Questo io conosco e sento,</p>
    <p>Che degli eterni giri,</p>
    <p>Che dell'esser mio frale,</p>
    <p>Qualche bene o contento</p>
    <p>Avrà fors'altri; a me la vita è male.</p>
    <p style="margin-top: 35px;"></p>
    <p>O greggia mia che posi, oh te beata,</p>
    <p>Che la miseria tua, credo, non sai!</p>
    <p>Quanta invidia ti porto!</p>
    <p>Non sol perchè d'affanno</p>
    <p>Quasi libera vai;</p>
    <p>Ch'ogni stento, ogni danno,</p>
    <p>Ogni estremo timor subito scordi;</p>
    <p>Ma più perchè giammai tedio non provi.</p>
    <p>Quando tu siedi all'ombra, sovra l'erbe,</p>
    <p>Tu se' queta e contenta;</p>
    <p>E gran parte dell'anno</p>
    <p>Senza noia consumi in quello stato.</p>
    <p>Ed io pur seggo sovra l'erbe, all'ombra,</p>
    <p>E un fastidio m'ingombra</p>
    <p>La mente, ed uno spron quasi mi punge</p>
    <p>Sì che, sedendo, più che mai son lunge</p>
    <p>Da trovar pace o loco.</p>
    <p>E pur nulla non bramo,</p>
    <p>E non ho fino a qui cagion di pianto.</p>
    <p>Quel che tu goda o quanto,</p>
    <p>Non so già dir; ma fortunata sei.</p>
    <p>Ed io godo ancor poco,</p>
    <p>O greggia mia, nè di ciò sol mi lagno.</p>
    <p>Se tu parlar sapessi, io chiederei:</p>
    <p>Dimmi: perchè giacendo</p>
    <p>A bell'agio, ozioso,</p>
    <p>S'appaga ogni animale;</p>
    <p>Me, s'io giaccio in riposo, il tedio assale?</p>
    <p style="margin-top: 35px;"></p>
    <p>Forse s'avess'io l'ale</p>
    <p>Da volar su le nubi,</p>
    <p>E noverar le stelle ad una ad una,</p>
    <p>O come il tuono errar di giogo in giogo,</p>
    <p>Più felice sarei, dolce mia greggia,</p>
    <p>Più felice sarei, candida luna.</p>
    <p>O forse erra dal vero,</p>
    <p>Mirando all'altrui sorte, il mio pensiero:</p>
    <p>Forse in qual forma, in quale</p>
    <p>Stato che sia, dentro covile o cuna,</p>
    <p>E' funesto a chi nasce il dì natale.</p>

  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Il pensiero dominante</i></b></h1>
    <pre>
      Dolcissimo, possente
      Dominator di mia profonda mente;
      Terribile, ma caro
      Dono del ciel; consorte
      Ai lúgubri miei giorni,
      Pensier che innanzi a me sì spesso torni.
    
      Di tua natura arcana
      Chi non favella? Il suo poter fra noi
      Chi non sentì? Pur sempre
      Che in dir gli effetti suoi
      Le umane lingue il sentir propio sprona,
      Par novo ad ascoltar ciò ch'ei ragiona.

      Come solinga è fatta
      La mente mia d'allora
      Che tu quivi prendesti a far dimora!
      Ratto d'intorno intorno al par del lampo
      Gli altri pensieri miei
      Tutti si dileguàr. Siccome torre
      In solitario campo,
      Tu stai solo, gigante, in mezzo a lei.

      Che divenute son, fuor di te solo,
      Tutte l'opre terrene,
      Tutta intera la vita al guardo mio!
      Che intollerabil noia
      Gli ozi, i commerci usati,
      E di vano piacer la vana spene,
      Allato a quella gioia,
      Gioia celeste che da te mi viene!

      Come da' nudi sassi
      Dello scabro Apennino
      A un campo verde che lontan sorrida
      Volge gli occhi bramoso il pellegrino;
      Tal io dal secco ed aspro
      Mondano conversar vogliosamente,
      Quasi in lieto giardino, a te ritorno,
      E ristora i miei sensi il tuo soggiorno.

      Quasi incredibil parmi
      Che la vita infelice e il mondo sciocco
      Già per gran tempo assai
      Senza te sopportai;
      Quasi intender non posso
      Come d'altri desiri,
      Fuor ch'a te somiglianti, altri sospiri.

      Giammai d'allor che in pria
      Questa vita che sia per prova intesi,
      Timor di morte non mi strinse il petto.
      Oggi mi pare un gioco
      Quella che il mondo inetto,
      Talor lodando, ognora abborre e trema,
      Necessitade estrema;
      E se periglio appar, con un sorriso
      Le sue minacce a contemplar m'affiso.
      Sempre i codardi, e l'alme
      Ingenerose, abbiette

      Ebbi in dispregio. Or punge ogni atto indegno
      Subito i sensi miei;
      Move l'alma ogni esempio
      Dell'umana viltà subito a sdegno.
      Di questa età superba,
      Che di vote speranze si nutrica,
      Vaga di ciance, e di virtù nemica;
      Stolta, che l'util chiede,
      E inutile la vita
      Quindi più sempre divenir non vede;
      Maggior mi sento. A scherno
      Ho gli umani giudizi; e il vario volgo
      A' bei pensieri infesto,
      E degno tuo disprezzator, calpesto.

      A quello onde tu movi,
      Quale affetto non cede?
      Anzi qual altro affetto
      Se non quell'uno intra i mortali ha sede?
      Avarizia, superbia, odio, disdegno,
      Studio d'onor, di regno,
      Che sono altro che voglie
      Al paragon di lui? Solo un affetto
      Vive tra noi: quest'uno,
      Prepotente signore,
      Dieder l'eterne leggi all'uman core.

      Pregio non ha, non ha ragion la vita
      Se non per lui, per lui ch'all'uomo è tutto;
      Sola discolpa al fato,
      Che noi mortali in terra
      Pose a tanto patir senz'altro frutto;
      Solo per cui talvolta,
      Non alla gente stolta, al cor non vile
      La vita della morte è più gentile.

      Per còr le gioie tue, dolce pensiero,
      Provar gli umani affanni,
      E sostener molt'anni
      Questa vita mortal, fu non indegno;
      Ed ancor tornerei,
      Così qual son de' nostri mali esperto,
      Verso un tal segno a incominciare il corso:
      Che tra le sabbie e tra il vipereo morso,
      Giammai finor sì stanco
      Per lo mortal deserto
      Non venni a te, che queste nostre pene
      Vincer non mi paresse un tanto bene.
      Che mondo mai, che nova
      Immensità, che paradiso è quello
      Là dove spesso il tuo stupendo incanto
      Parmi innalzar! dov'io,
      Sott'altra luce che l'usata errando,
      Il mio terreno stato
      E tutto quanto il ver pongo in obblio!
      Tali son, credo, i sogni
      Degl'immortali. Ahi finalmente un sogno
      In molta parte onde s'abbella il vero
      Sei tu, dolce pensiero;
      Sogno e palese error. Ma di natura,
      Infra i leggiadri errori,
      Divina sei; perchè sì viva e forte,
      Che incontro al ver tenacemente dura,
      E spesso al ver s'adegua,
      Nè si dilegua pria, che in grembo a morte.

      E tu per certo, o mio pensier, tu solo
      Vitale ai giorni miei,
      Cagion diletta d'infiniti affanni,
      Meco sarai per morte a un tempo spento:
      Ch'a vivi segni dentro l'alma io sento

      Che in perpetuo signor dato mi sei.
      Altri gentili inganni
      Soleami il vero aspetto
      Più sempre infievolir. Quanto più torno
      A riveder colei
      Della qual teco ragionando io vivo,
      Cresce quel gran diletto,
      Cresce quel gran delirio, ond'io respiro.
      Angelica beltade!
      Parmi ogni più bel volto, ovunque io miro,
      Quasi una finta imago
      Il tuo volto imitar. Tu sola fonte
      D'ogni altra leggiadria,
      Sola vera beltà parmi che sia.

      Da che ti vidi pria,
      Di qual mia seria cura ultimo obbietto
      Non fosti tu? quanto del giorno è scorso,
      Ch'io di te non pensassi? ai sogni miei
      La tua sovrana imago
      Quante volte mancò? Bella qual sogno,
      Angelica sembianza,
      Nella terrena stanza,
      Nell'alte vie dell'universo intero,
      Che chiedo io mai, che spero
      Altro che gli occhi tuoi veder più vago?
      Altro più dolce aver che il tuo pensiero?
    </pre>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>A se stesso</i></b></h1>
    <pre>
      Or poserai per sempre,
      Stanco mio cor. Perì l'inganno estremo,
      Ch'eterno io mi credei. Perì. Ben sento,
      In noi di cari inganni,
      Non che la speme, il desiderio è spento.
      Posa per sempre. Assai
      Palpitasti. Non val cosa nessuna
      I moti tuoi, nè di sospiri è degna
      La terra. Amaro e noia
      La vita, altro mai nulla; e fango è il mondo.
      T'acqueta omai. Dispera
      L'ultima volta. Al gener nostro il fato
      Non donò che il morire. Omai disprezza
      Te, la natura, il brutto
      Poter che, ascoso, a comun danno impera,
      E l'infinita vanità del tutto.

      Torna dinanzi al mio pensier talora
      Il tuo sembiante, Aspasia. O fuggitivo
      Per abitati lochi a me lampeggia
      In altri volti; o per deserti campi,
      Al dì sereno, alle tacenti stelle,
      Da soave armonia quasi ridesta,
      Nell'alma a sgomentarsi ancor vicina
      Quella superba vision risorge.
      Quanto adorata, o numi, e quale un giorno
      Mia delizia ed erinni! E mai non sento
      Mover profumo di fiorita piaggia,
      Nè di fiori olezzar vie cittadine,
      Ch'io non ti vegga ancor qual eri il giorno
      Che ne' vezzosi appartamenti accolta,
      Tutti odorati de' novelli fiori
      Di primavera, del color vestita
      Della bruna viola, a me si offerse
      L'angelica tua forma, inchino il fianco
      Sovra nitide pelli, e circonfusa
      D'arcana voluttà; quando tu, dotta
      Allettatrice, fervidi sonanti
      Baci scoccavi nelle curve labbra
      De' tuoi bambini, il niveo collo intanto
      Porgendo, e lor di tue cagioni ignari
      Con la man leggiadrissima stringevi
      Al seno ascoso e desiato. Apparve
      Novo ciel, nova terra, e quasi un raggio
      Divino al pensier mio. Così nel fianco
      Non punto inerme a viva forza impresse
      Il tuo braccio lo stral, che poscia fitto
      Ululando portai finch'a quel giorno
      Si fu due volte ricondotto il sole.

      Raggio divino al mio pensiero apparve,
      Donna, la tua beltà. Simile effetto
      Fan la bellezza e i musicali accordi,
      Ch'alto mistero d'ignorati Elisi
      Paion sovente rivelar. Vagheggia
      Il piagato mortal quindi la figlia
      Della sua mente, l'amorosa idea,
      Che gran parte d'Olimpo in se racchiude,
      Tutta al volto ai costumi alla favella,
      Pari alla donna che il rapito amante
      Vagheggiare ed amar confuso estima.
      Or questa egli non già, ma quella, ancora
      Nei corporali amplessi, inchina ed ama.
      Alfin l'errore e gli scambiati oggetti
      Conoscendo, s'adira; e spesso incolpa
      La donna a torto. A quella eccelsa imago
      Sorge di rado il femminile ingegno;
      E ciò che inspira ai generosi amanti
      La sua stessa beltà, donna non pensa,
      Nè comprender potria. Non cape in quelle
      Anguste fronti ugual concetto. E male
      Al vivo sfolgorar di quegli sguardi
      Spera l'uomo ingannato, e mal richiede
      Sensi profondi, sconosciuti, e molto
      Più che virili, in chi dell'uomo, al tutto
      Da natura è minor. Che se più molli
      E più tenui le membra, essa la mente
      Men capace e men forte anco riceve.

      Nè tu finor giammai quel che tu stessa
      Inspirasti alcun tempo al mio pensiero,
      Potesti, Aspasia, immaginar. Non sai
      Che smisurato amor, che affanni intensi,
      Che indicibili moti e che deliri
      Movesti in me; nè verrà tempo alcuno
      Che tu l'intenda. In simil guisa ignora
      Esecutor di musici concenti
      Quel ch'ei con mano o con la voce adopra
      In chi l'ascolta. Or quell'Aspasia è morta
      Che tanto amai. Giace per sempre, oggetto
      Della mia vita un dì: se non se quanto,
      Pur come cara larva, ad ora ad ora
      Tornar costuma e disparir. Tu vivi,
      Bella non solo ancor, ma bella tanto,
      Al parer mio, che tutte l'altre avanzi.
      Pur quell'ardor che da te nacque è spento:
      Perch'io te non amai, ma quella Diva
      Che già vita, or sepolcro, ha nel mio core.
      Quella adorai gran tempo; e sì mi piacque
      Sua celeste beltà, ch'io, per insino
      Già dal principio conoscente e chiaro
      Dell'esser tuo, dell'arti e delle frodi,
      Pur ne' tuoi contemplando i suoi begli occhi,
      Cupido ti seguii finch'ella visse,
      Ingannato non già, ma dal piacere
      Di quella dolce somiglianza, un lungo
      Servaggio ed aspro a tollerar condotto.

      Or ti vanta, che il puoi. Narra che sola
      Sei del tuo sesso a cui piegar sostenni
      L'altero capo, a cui spontaneo porsi
      L'indomito mio cor. Narra che prima,
      E spero ultima certo, il ciglio mio
      Supplichevol vedesti, a te dinanzi
      Me timido, tremante (ardo in ridirlo
      Di sdegno e di rossor), me di me privo,
      Ogni tua voglia, ogni parola, ogni atto
      Spiar sommessamente, a' tuoi superbi
      Fastidi impallidir, brillare in volto
      Ad un segno cortese, ad ogni sguardo
      Mutar forma e color. Cadde l'incanto,
      E spezzato con esso, a terra sparso
      Il giogo: onde m'allegro. E sebben pieni
      Di tedio, alfin dopo il servire e dopo
      Un lungo vaneggiar, contento abbraccio
      Senno con libertà. Che se d'affetti
      Orba la vita, e di gentili errori,
      E' notte senza stelle a mezzo il verno,
      Già del fato mortale a me bastante
      E conforto e vendetta è che su l'erba
      Qui neghittoso immobile giacendo,
      Il mar la terra e il ciel miro e sorrido.
    </pre>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>La ginestra, o fiore del deserto</i></b></h1>
    <pre>
      Qui su l'arida schiena
      Del formidabil monte
      Sterminator Vesevo,
      La qual null'altro allegra arbor nè fiore,
      Tuoi cespi solitari intorno spargi,
      Odorata ginestra,
      Contenta dei deserti. Anco ti vidi
      De' tuoi steli abbellir l'erme contrade
      Che cingon la cittade
      La qual fu donna de' mortali un tempo,
      E del perduto impero
      Par che col grave e taciturno aspetto
      Faccian fede e ricordo al passeggero.
      Or ti riveggo in questo suol, di tristi
      Lochi e dal mondo abbandonati amante,
      E d'afflitte fortune ognor compagna.
      Questi campi cosparsi
      Di ceneri infeconde, e ricoperti
      Dell'impietrata lava,
      Che sotto i passi al peregrin risona;
      Dove s'annida e si contorce al sole
      La serpe, e dove al noto
      Cavernoso covil torna il coniglio;
      Fur liete ville e colti,

      E biondeggiàr di spiche, e risonaro
      Di muggito d'armenti;
      Fur giardini e palagi,
      Agli ozi de' potenti
      Gradito ospizio; e fur città famose
      Che coi torrenti suoi l'altero monte
      Dall'ignea bocca fulminando oppresse
      Con gli abitanti insieme. Or tutto intorno
      Una ruina involve,
      Dove tu siedi, o fior gentile, e quasi
      I danni altrui commiserando, al cielo
      Di dolcissimo odor mandi un profumo,
      Che il deserto consola. A queste piagge
      Venga colui che d'esaltar con lode
      Il nostro stato ha in uso, e vegga quanto
      E' il gener nostro in cura
      All'amante natura. E la possanza
      Qui con giusta misura
      Anco estimar potrà dell'uman seme,
      Cui la dura nutrice, ov'ei men teme,
      Con lieve moto in un momento annulla
      In parte, e può con moti
      Poco men lievi ancor subitamente
      Annichilare in tutto.
      Dipinte in queste rive
      Son dell'umana gente
      Le magnifiche sorti e progressive.

      Qui mira e qui ti specchia,
      Secol superbo e sciocco,
      Che il calle insino allora
      Dal risorto pensier segnato innanti
      Abbandonasti, e volti addietro i passi,
      Del ritornar ti vanti,
      E proceder il chiami.
      Al tuo pargoleggiar gl'ingegni tutti,
      Di cui lor sorte rea padre ti fece,
      Vanno adulando, ancora
      Ch'a ludibrio talora
      T'abbian fra se. Non io
      Con tal vergogna scenderò sotterra;
      Ma il disprezzo piuttosto che si serra
      Di te nel petto mio,
      Mostrato avrò quanto si possa aperto:
      Ben ch'io sappia che obblio
      Preme chi troppo all'età propria increbbe.
      Di questo mal, che teco
      Mi fia comune, assai finor mi rido.
      Libertà vai sognando, e servo a un tempo
      Vuoi di novo il pensiero,
      Sol per cui risorgemmo
      Della barbarie in parte, e per cui solo
      Si cresce in civiltà, che sola in meglio
      Guida i pubblici fati.
      Così ti spiacque il vero
      Dell'aspra sorte e del depresso loco
      Che natura ci diè. Per questo il tergo
      Vigliaccamente rivolgesti al lume
      Che il fe palese: e, fuggitivo, appelli
      Vil chi lui segue, e solo
      Magnanimo colui
      Che se schernendo o gli altri, astuto o folle,
      Fin sopra gli astri il mortal grado estolle.

      Uom di povero stato e membra inferme
      Che sia dell'alma generoso ed alto,
      Non chiama se nè stima
      Ricco d'or nè gagliardo,
      E di splendida vita o di valente
      Persona infra la gente
      Non fa risibil mostra;
      Ma se di forza e di tesor mendico
      Lascia parer senza vergogna, e noma
      Parlando, apertamente, e di sue cose
      Fa stima al vero uguale.
      Magnanimo animale
      Non credo io già, ma stolto,
      Quel che nato a perir, nutrito in pene,
      Dice, a goder son fatto,
      E di fetido orgoglio
      Empie le carte, eccelsi fati e nove
      Felicità, quali il ciel tutto ignora,
      Non pur quest'orbe, promettendo in terra
      A popoli che un'onda
      Di mar commosso, un fiato
      D'aura maligna, un sotterraneo crollo
      Distrugge sì, che avanza
      A gran pena di lor la rimembranza.
      Nobil natura è quella
      Che a sollevar s'ardisce
      Gli occhi mortali incontra
      Al comun fato, e che con franca lingua,
      Nulla al ver detraendo,
      Confessa il mal che ci fu dato in sorte,
      E il basso stato e frale;
      Quella che grande e forte
      Mostra se nel soffrir, nè gli odii e l'ire
      Fraterne, ancor più gravi
      D'ogni altro danno, accresce
      Alle miserie sue, l'uomo incolpando
      Del suo dolor, ma dà la colpa a quella
      Che veramente è rea, che de' mortali
      Madre è di parto e di voler matrigna.
      Costei chiama inimica; e incontro a questa
      Congiunta esser pensando,

      Siccome è il vero, ed ordinata in pria
      L'umana compagnia,
      Tutti fra se confederati estima
      Gli uomini, e tutti abbraccia
      Con vero amor, porgendo
      Valida e pronta ed aspettando aita
      Negli alterni perigli e nelle angosce
      Della guerra comune. Ed alle offese
      Dell'uomo armar la destra, e laccio porre
      Al vicino ed inciampo,
      Stolto crede così, qual fora in campo
      Cinto d'oste contraria, in sul più vivo
      Incalzar degli assalti,
      Gl'inimici obbliando, acerbe gare
      Imprender con gli amici,
      E sparger fuga e fulminar col brando
      Infra i propri guerrieri.
      Così fatti pensieri
      Quando fien, come fur, palesi al volgo,
      E quell'orror che primo
      Contra l'empia natura
      Strinse i mortali in social catena,
      Fia ricondotto in parte
      Da verace saper, l'onesto e il retto
      Conversar cittadino,
      E giustizia e pietade, altra radice
      Avranno allor che non superbe fole,
      Ove fondata probità del volgo
      Così star suole in piede
      Quale star può quel ch'ha in error la sede.

      Sovente in queste rive,
      Che, desolate, a bruno
      Veste il flutto indurato, e par che ondeggi,
      Seggo la notte; e sulla mesta landa
      In purissimo azzurro
      Veggo dall'alto fiammeggiar le stelle,
      Cui di lontan fa specchio
      Il mare, e tutto di scintille in giro
      Per lo vòto Seren brillar il mondo.
      E poi che gli occhi a quelle luci appunto,
      Ch'a lor sembrano un punto,
      E sono immense, in guisa
      Che un punto a petto a lor son terra e mare
      Veracemente; a cui
      L'uomo non pur, ma questo
      Globo ove l'uomo è nulla,
      Sconosciuto è del tutto; e quando miro
      Quegli ancor più senz'alcun fin remoti
      Nodi quasi di stelle,
      Ch'a noi paion qual nebbia, a cui non l'uomo
      E non la terra sol, ma tutte in uno,
      Del numero infinite e della mole,
      Con l'aureo sole insiem, le nostre stelle
      O sono ignote, o così paion come
      Essi alla terra, un punto
      Di luce nebulosa; al pensier mio
      Che sembri allora, o prole
      Dell'uomo? E rimembrando
      Il tuo stato quaggiù, di cui fa segno
      Il suol ch'io premo; e poi dall'altra parte,
      Che te signora e fine
      Credi tu data al Tutto, e quante volte
      Favoleggiar ti piacque, in questo oscuro
      Granel di sabbia, il qual di terra ha nome,
      Per tua cagion, dell'universe cose
      Scender gli autori, e conversar sovente
      Co' tuoi piacevolmente, e che i derisi
      Sogni rinnovellando, ai saggi insulta
      Fin la presente età, che in conoscenza
      Ed in civil costume
      Sembra tutte avanzar; qual moto allora,
      Mortal prole infelice, o qual pensiero
      Verso te finalmente il cor m'assale?
      Non so se il riso o la pietà prevale.

      Come d'arbor cadendo un picciol pomo,
      Cui là nel tardo autunno
      Maturità senz'altra forza atterra,
      D'un popol di formiche i dolci alberghi,
      Cavati in molle gleba
      Con gran lavoro, e l'opre
      E le ricchezze che adunate a prova
      Con lungo affaticar l'assidua gente
      Avea provvidamente al tempo estivo,
      Schiaccia, diserta e copre
      In un punto; così d'alto piombando,
      Dall'utero tonante
      Scagliata al ciel, profondo
      Di ceneri e di pomici e di sassi
      Notte e ruina, infusa
      Di bollenti ruscelli,
      O pel montano fianco
      Furiosa tra l'erba
      Di liquefatti massi
      E di metalli e d'infocata arena
      Scendendo immensa piena,
      Le cittadi che il mar là su l'estremo
      Lido aspergea, confuse
      E infranse e ricoperse
      In pochi istanti: onde su quelle or pasce
      La capra, e città nove
      Sorgon dall'altra banda, a cui sgabello
      Son le sepolte, e le prostrate mura
      L'arduo monte al suo piè quasi calpesta.
      Non ha natura al seme
      Dell'uom più stima o cura
      Che alla formica: e se più rara in quello
      Che nell'altra è la strage,
      Non avvien ciò d'altronde
      Fuor che l'uom sue prosapie ha men feconde.

      Ben mille ed ottocento
      Anni varcàr poi che spariro, oppressi
      Dall'ignea forza, i popolati seggi,
      E il villanello intento
      Ai vigneti, che a stento in questi campi
      Nutre la morta zolla e incenerita,
      Ancor leva lo sguardo
      Sospettoso alla vetta
      Fatal, che nulla mai fatta più mite
      Ancor siede tremenda, ancor minaccia
      A lui strage ed ai figli ed agli averi
      Lor poverelli. E spesso
      Il meschino in sul tetto
      Dell'ostel villereccio, alla vagante
      Aura giacendo tutta notte insonne,
      E balzando più volte, esplora il corso
      Del temuto bollor, che si riversa
      Dall'inesausto grembo
      Sull'arenoso dorso, a cui riluce
      Di Capri la marina
      E di Napoli il porto e Mergellina.
      E se appressar lo vede, o se nel cupo
      Del domestico pozzo ode mai l'acqua
      Fervendo gorgogliar, desta i figliuoli,
      Desta la moglie in fretta, e via, con quanto
      Di lor cose rapir posson, fuggendo,
      Vede lontano l'usato
      Suo nido, e il picciol campo,
      Che gli fu dalla fame unico schermo,
      Preda al flutto rovente
      Che crepitando giunge, e inesorato
      Durabilmente sovra quei si spiega.
      Torna al celeste raggio
      Dopo l'antica obblivion l'estinta
      Pompei, come sepolto
      Scheletro, cui di terra
      Avarizia o pietà rende all'aperto;
      E dal deserto foro
      Diritto infra le file
      Dei mozzi colonnati il peregrino
      Lunge contempla il bipartito giogo
      E la cresta fumante,
      Ch'alla sparsa ruina ancor minaccia.
      E nell'orror della secreta notte
      Per li vacui teatri, per li templi
      Deformi e per le rotte
      Case, ove i parti il pipistrello asconde,
      Come sinistra face
      Che per voti palagi atra s'aggiri,
      Corre il baglior della funerea lava,
      Che di lontan per l'ombre
      Rosseggia e i lochi intorno intorno tinge.
      Così, dell'uomo ignara e dell'etadi
      Ch'ei chiama antiche, e del seguir che fanno
      Dopo gli avi i nepoti,
      Sta natura ognor verde, anzi procede
      Per sì lungo cammino,
      Che sembra star. Caggiono i regni intanto,
      Passan genti e linguaggi: ella nol vede:
      E l'uom d'eternità s'arroga il vanto.

      E tu, lenta ginestra,
      Che di selve odorate
      Queste campagne dispogliate adorni,
      Anche tu presto alla crudel possanza
      Soccomberai del sotterraneo foco,
      Che ritornando al loco
      Già noto, stenderà l'avaro lembo
      Su tue molli foreste. E piegherai
      Sotto il fascio mortal non renitente
      Il tuo capo innocente:
      Ma non piegato insino allora indarno
      Codardamente supplicando innanzi
      Al futuro oppressor; ma non eretto
      Con forsennato orgoglio inver le stelle,
      Nè sul deserto, dove
      E la sede e i natali
      Non per voler ma per fortuna avesti;
      Ma più saggia, ma tanto
      Meno inferma dell'uom, quanto le frali
      Tue stirpi non credesti
      O dal fato o da te fatte immortali.
    </pre>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>

  <div class="text">

    <h1><b><i>Contro la minestra</i></b></h1>
    <pre>
      Apri, o canora Musa, i boschi di Elicona,
      E la tua cetra cinga d’alloro una corona.
      Non or d’Eroi tu devi, o degli Dei cantare,
      Ma solo la Minestra d’ingiurie caricare.
      Ora tu sei, Minestra, de’ versi miei l’oggetto,
      E dir di abbominarti mi apporta un gran diletto.
      Ah se potessi escluderti da tutti i regni interi;
      Sì certo lo farei contento, e volentieri.
      O cibo, invan gradito dal gener nostro umano!
      Cibo negletto, e vile, degno d’umil villano!
      Si dice, che risusciti, quando sei buona i morti;
      Ma oh detto degno d’uomini invero poco accorti!
      Or dunque esser bisogna morti per goder poi
      Di questi beneficj, che sol si dicon tuoi?
      Non v’è niente pei vivi? sì mi risponde ognuno;
      Or via sù me lo mostri, se puote qualcheduno.
      Ma zitto, che incomincia furioso un certo a dire;
      Presto restiamo attenti, e cheti per sentire.
      E dir potrete vile un cibo delicato,
      Che spesso è il sol ristoro di un povero malato?
      Ah questo è uno sproposito, che deve esser punito,
      Acciò che mai più possa esser da alcun sentito.

      È ver, ma chi desidera la Dio mercè esser sano
      Deve lasciar tal cibo a un povero malsano.
      Piccola seccatura vi sembra ogni mattina
      Dover mangiare a mensa la cara minestrina?
      Levatevi, o mortali, levatevi d’inganno,
      Lasciate la minestra, che se non è di danno,
      È almen di seccatura. Ora da te, mia Musa,
      Sia pur la selva opaca del tuo Elicone chiusa.
      Io forse da qualcuno talor sarò burlato,
      Ma non m’importa bastami, d’essermi un po’ sfogato.
    </pre>
  </div>

  <div style="margin-top: 5%;" class="wrapper mat-typography" fxLayout="column" fxLayoutGap="32px">
    <mat-card style="width: responsive; height: 50px;">
      <div mat-card-image plyr plyrTitle="Audio" plyrType="audio" [plyrPlaysInline]="true" [plyrCrossOrigin]="true"
        [plyrSources]="'./assets/audio/Inquietudine della vita.mp3'"></div>
    </mat-card>
  </div>
</div>